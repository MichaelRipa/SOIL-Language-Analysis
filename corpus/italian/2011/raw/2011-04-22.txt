Programma week end 23, 24 e 25 aprile CONCERTI SABATO 23  APRILE FIRENZE: Sul palco della Flog (via M. Mercati. Ore 21.30 Ingresso 10 euro) Massimo Zamboni e Angela Baraldi in “Solo una terapia: dai CCCP all’estinzione!” . Un incontro al vertice, nato da poco ma che promette scintille. Insieme, la metà dei CCCP/CSI, Massimo Zamboni, musicista di culto, ormai lanciato in una carriera solista che ha già portato all’incisione di 4 dischi e alla scrittura di 4 libri, e una delle più particolari artiste italiane, Angela Baraldi, un talento che riesce di volta in volta ad esprimersi sia come cantante che come attrice. Insieme sul palco per questo nuovo progetto musicale, alle prese con una scaletta che ripercorre soprattutto il repertorio dei mitici CCCP e il loro “Punk Filosovietico”, con puntate sulle cose migliori dei CSI e delle prove soliste di Zamboni. A seguire rockoteca by Lucille & Dr.Lorenz. Al Jazz Club (Via Nuova de’ Caccini 3, tel. 055-2479700, inizio concerti ore 22.15, ingresso riservato ai soci, info e prenotazioni 335 6146115, dopo le 21: 055-2479700) arriva il Graziano-Rehmer-Guerra Trio, nel quale due promettenti musicisti toscani si uniscono ad uno dei più talentuosi bassisti americani per una formazione inedita che affronterà composizioni originali scritte e arrangiate dal trio stesso. Al Viper (Via Lombardia/via Pistoiese, ore 21.30 Ingresso 5 euro) “Black Candy Night” festa ispirata al cult movie “Ritorno al futuro” sul palco quattro punte di diamante dell’etichetta discografica fiorentina: atmosfere soul con i fiorentini The Hacienda, funk duro con improvvise impennate electro dance con i livornesi Appaloosa, il rock tagliente dei Tomviolence e il rockn’roll dei Disquieted by. Al Pla9 (Exfila, Via L.Casini, ore 22) indie, new wave, postpunk con The Ties And The Lies e M!R!M. Sul palco dello Stony Pub (Via di Rosano 171, Bagno a Ripoli ore 22.15, ingresso libero) Koala Blues Band. Jacopo Meille: voce e chitarra; Francesco “Ciampa” Ciampalini: chitarra e cori. In programma brani dei Rolling Stones, Kravitz, Beatles e altri classici del blues e del pop. Sul palco del Teatro Storico di Osteria Nuova a Bagno a Ripoli (ore 22 Ingresso 5 euro) si chiude il Forears Festival dedicato alla musica indipendente per l’ultimo appuntamento gli Aedi, provenienti da Macerata, al loro primo album “Aedi met Heidi”. La band sarà supportata dalle giovani promesse Malvachimica e Mai Personal Mood, entrambi al loro debutto su EP, il cui risultato accende una luce brillante sulla loro promettente carriera. PRATO: Al Siddharta (Via Traversa Pistoiese 83, ore 22; ingresso 7 dopo il concerto 5 euro uomini, gratis donne) “Guns’n’Roses vs. Murderdolls”: sul palco i Silver Bullets (Guns’n’Roses Tribute Band) un omaggio ad una delle più grandi hard rock band del mondo, i leggendari Guns’n’roses, riproponendo sotto forma di tributo la formazione del loro ultimo Tour. Ad aprire la serata gli Hollywood Zombies, tributo ai Murderdolls di Joey Jordison, gruppo di culto della scena alternativa mondiale. LUCCA: All’Hotel Universo (Piazza del Giglio, 1 ore 21.30 ingresso 10 euro) Igor Palmieri Jazz 5et che presente il nuovo album Have a nice day. GROSSETO: Al Cassero senese continua per tutto l’weekend pasquale il Festival Resistente: oggi ore 18.00: premiazione dei vincitori del bando di concorso dedicato alle arti visive “L’Arte di Scegliere” . Partecipa Niccolò Storai, autore della graphic novel ‘Li Romani in Russia’; ore 19.00: spettacolo teatrale: “Oltre il ponte”. La Resistenza in Maremma nei volti, nelle voci e nelle musiche del Teatro Studio. Storie di donne e di uomini della provincia di Grosseto durante gli anni della Liberazione dal fascismo, tratte da “Oltre il ponte” di Licia Bianchini Lucchini e da “Il tenente Gino e il soldato Giovanni” e “Mafalda e la siepe di ginestre – Racconto partigiano” di Nedo Bianchi. Alle ore 21.00: Concerto delle band finaliste del concorso musicale “Amo assumermi la responsabilità di ciò che canto”; ore 22.00: Mariposa con la loro “musica componibile” rivestita di elettronica, free-jazz, teatro surreale e psichedelia!. A seguire Dj set con i P’Artigiani del Rock. Domani 24 aprile: ore 16.00: animazione, truccabimbi e giochi per i più piccoli e alle 17 Teatro Schabernack in “Duetto per turbante e occhiali da sole” ore 19.00: “Bianciardi, rivoluzioni resistenti” un reading musicale con Emanuele Bocci e Andrea Marcucci. Alle ore 22.00 l’hard-folk maremmano con I Matti delle Giuncaie. A seguire: Dj set con Dj Flower (alias Checco Fiore dei Folkabbestia) in “De Maravilloso Balkan Beat” . Lunedì 25 aprile: ore 10.30: partecipazione al corteo ed alle commemorazioni ufficiali per la liberazione, nel centro storico di Grosseto; dalle ore 12.00… picnic sul prato del Cassero, animazione, truccabimbi e giochi per i più piccoli e alle ore 16.00: Teatro Studio in “Pinocchio”; ore 17.00 il coro di musica popolare I Briganti di Maremma; ore 18.00: “Dialoghi resistenti” i partigiani incontrano i giovani; ore 19.00 musica popolare con I Sonatori della Boscaglia. CONCERTI 24 APRILE: Sul palco del Keller Platz a Prato (via Migliorati) arrivano le Chelsea Hotel al secolo Grethel Frassi (Voce) e Glenda Frassi (Chitarre e Cori), Anna Portalupi (Basso) e Lucrezia Variale (Batteria). Grintosa femminilità e un sound che parte dal funk-rock ed arriva fino a melodie pop. Sul palco di The Cage Theatre (Teatro Mascagni di Villa Corridi, ore 22, Ingresso 12 euro dopo i concerti ingresso libero) serata da non perdere con l'Ottavo Padiglione e Bobo Rondelli. Al Baraonda Discobar (Cinquale Via Stradella 547 ore 23 ingresso 12 euro) musica d'autore con "Marta sui tubi". CONCERTI 25 APRILE: A Fornacette (Pisa, piazza della Resistenza) Africa Unite. Per l'occasione, Bunna, Madaski e soci presenteranno il loro ultimo album "Rootz", il quindicesimo lavoro discografico per il gruppo più longevo e rappresentativo del Reggae Made in Italy, dove vengono recuperate le sonorità più ortodosse e calde del genere: tradizione, suoni raffinati, arrangiamenti curatissimi e liriche intense. La manifestazione aprirà i battenti alle 17 con il mercatino dell'artigianato equo-solidale, il dj-set di Only Noise Pollution, il concerto dei Wildroads (band vincitrice del Valdera Rock Festival) e le performance artistiche dei Jaroda. Alle 21 sarà poi la volta degli Africa Unite. L'ingresso all'area e ai concerti è gratuito. Festeggiamenti per il 25 aprile anche a Vicchio nel pomeriggio in Piazza Giotto, incontri, dibattiti, musica e ricordi di liberazione. Partecipano lo scrittore Francesco Mandarano che presenta il suo libro "Dalla parte di Bruno Fanciullacci", Silvano Sarti e i giovani del Gruppo Politiche Giovanili di Vicchio che presenteranno un interessante lavoro incentrato sulla nostra Costituzione, oltre alla partecipazione ed al contributo di Adriano Gasparrini e dei partigiani di Vicchio. Dalle 17.00 concerto ad ingresso gratuito de "La Casa Del Vento". All'nterno delle manifestazioni per il 25 apire, a Piombino (ore 18 piazza Verdi ingresso gratuito) Shel Shapiro in "Acoustic Circus"; dalle ore 21 omaggio a Battisti e ai Queen con "Si viaggiare" proposto da Battisti Tribute band e con "Killer Queen" della Queen tribute band. DISCOTECHE SABATO 23  APRILE: All’ Industry (Firenze,Via G.B Di Vittorio 9 zona osmannoro ore 23 ingresso 13 euro) 2 piste due generi: Guigoo -Narkotek (Francia). Kaos One & Dj Trix e Freestyle Battle II° edizione. Al Beach Club Versilia (Cinquale, Viale IV Novembre, 18) con l’week-end pasquale si apre la stagione 2011 con la serata “Fire up your dreams”, ospite della premiere la modella Ludmilla Radchenko protagonista con la sua mostra personale “Pop Art” fino al 15 giugno nella gallery del White, il Café Restaurant di Forte dei Marmi; domenica (a partire dalle 19) happy hour “You Are Famous”; a Pasquetta “We Love Beach Club”, il primo party on the beach della stagione con decollo alle 16, nel cuore del pomeriggio, per proseguire ballando sino alle 20, in console, dj Jacopo Corrazza, lo special guest Ale Bucci dj e la voce di Stefano Losco. Week-end Pasquale all’ Ostras Beach di Marina di Pietrasanta (Lu) con il live dei Suzy Q e domenica dalle 20 aperitivo con tanta musica da ballare. DISCOTECHE 24 APRILE: Al Tenax (Via Pratese 46 r  dalle ore 23.30 Orario lista 23.30 - 1.00 Ingresso in lista 20€ con drink Ingresso tavoli in pista 35€) per la serata "Nobody's Perfect in consolle Magda e il suo mix di techno, acid house; new wave ed un'estetica minimale sperimentale, elettronica ultramoderna con rimandi alle radici più nobili di techno e house  con Seth Troxler, linee di basso wobbly, tastiere dissonanti ed ipnotiche, percussioni frizzanti e un continuo groove con Jamie Jones, e per finire  dalla techno al rock & funky con Ennio Colaci. All' Industry (Firenze, Via G. B Di Vittorio 9 zona osmannoro ore 23 ingresso 13 euro) "Smokin' Hot!" Kaos One & Dj Trix e Freestyle Battle II° edizione. La Bussola di Marina di Pietrasanta ((Viale Roma 44  -  infoline  348/5149946) ospita in consolle Joe T Vannelli TEATRO SABATO 23: Al Teatro dei Rassicurati di Montecarlo (Lu, ore 21.00) la compagnia “Off Musical” in “La Famiglia Addams”. Dieci artisti poliedrici in scena in uno spettacolo divertente che ripropone le esilaranti e intramontabili storie della famiglia più famosa dei telefilm con balletti e canzoni in stile anni trenta ma anche brani disco degli anni ’70. Al Centro Artistico Il Grattacielo di Livorno (via del Platano, ore 17 e 21) "Talent on the move!", il nuovo spettacolo della Rotterdamse Dansacademie, uno dei centri più prestigiosi per l'insegnamento e la produzione della danza contemporanea a livello internazionale. In scena ventisei giovani danzatori della compagnia della prestigiosa accademia olandese. Lo spettacolo, offre una rassegna di alcuni tra gli stili coreografici più significativi delle nuove tendenze della danza contemporanea. I danzatori saranno accompagnati in alcuni passaggi della loro esibizione da un gruppo di allievi dell'Istituto Musicale Mascagni. TEATRO DOMENICA 24: Al Castello Pasquini a Castiglioncello (ore 16.15 ingresso 5 euro) una domenica di Pasqua a teatro con uno spettacolo dedicato a grandi e piccini, va in scena "Zerogrammi" che racconta il mondo con gli occhi dei più piccoli, sotto il segno della leggerezza e della poesia. Al termine dello spettacolo merenda con gli artisti. La visione dello spettacolo è consigliata a partire da 6 anni di età. Tutti i bambini che porteranno 10 bottiglie di plastica da riciclare nei cassonetti posti in biglietteria avranno diritto all'ingresso ridotto (3 euro) e ai gadget. TEATRO 25 APRILE: Al Teatro dei Rozzi di Siena (ore 19.30, ingresso libero) Simone Cristicchi e il suo spettacolo "Li Romani in Russia, racconto di una guerra a millanta mila miglia chiuderanno le celebrazioni per il 25 aprile a Siena. Lo spettacolo, diretto da Alessandro Benvenuti è tratto dall'omonimo poema in versi di Elia Marcelli, il monologo "Li Romani in Russia" racconta l'orrore della guerra attraverso la voce di chi l'ha vissuta in prima persona, come in un ideale incontro tra il mondo delle borgate di Pasolini e le opere di Rigoni Stern e Bedeschi. Nello spettacolo, Cristicchi interpreta una nutrita galleria di grotteschi personaggi, raccontando con passione e coinvolgimento la tragica epopea, dando vita a un monologo "corale" in cui trovano spazio anche momenti ironici e divertenti. Al Castello Aldobrandesco (Arcidosso, ore 16.00)  "Il gioco della storia. L'unità d'Italia è uno spettacolo " scritto e interpretato da Saverio Tommasi. Al teatro Povero di Montichiello (ore 21.30) va in scena La Parte di Amleto di Eduardo De Filippo. Ambientato su un palcoscenico di un qualunque teatro di provincia, ci mostra la serata particolare di una compagnia d'attori dietro le quinte e prima dello spettacolo, in procinto di andare in scena con l'Amleto di Shakespeare. Elemento chiave dell'atto unico è Franco Selva, ex capocomico ridotto adesso a servire gli attori; figura inattuale ed emarginata tipica degli antieroi edoardiani. Sul palco gli attori del Teatro Povero, insieme ai giovani di Licei Teatri, l'adattamento e la regia sono di Carlo Pasquini. Il Centro "I Macelli" di Certaldo, ospita un doppio evento dedicato all'arte contemporanea ed alla Festa di Liberazione: dalle ore 20 "Fu Ora", progetto di arte contemporanea, con l'installazione Shelf life, creazione della East Carolina University e di Justin Randolph Thompson. A seguire, alle ore 21.30, ingresso libero, lo spettacolo "E nel cielo volano le allodole", lavoro teatrale a cura di Oranona Teatro per la regia di Carlo Romiti. Spettacolo appositamente creato per la ricorrenza del 25 aprile, con diciotto attori che si alterneranno sul palco per far rivivere, attraverso brani poetici tratti da vari autori  -  partigiani, intellettuali, poeti - , le angosce, le sofferenze, gli atti di coraggio e le incertezze di quegli anni. CLASSICA SABATO 23: Si chiude nel Salone dei 500 di Palazzo Vecchio (ore 17) la settimana di musica sacra dal mondo con ensemble, Le Armoniche Stravaganze, in programma pagine di Monteverdi, Strozzi, Storace, Gabrielli. Al Teatro degli Animosi di Marradi (ore 21 ingresso 12 euro) la Corale Santa Cecilia, l’orchestra Opera In-Stabile e le voci soliste Elisa Frandi (soprano), Silvia Mazzoni (mezzosoprano), Sergio Martella (tenore) e Gianluca Margheri (baritono), con la direzione di Andrea Sardi eseguiranno Requiem K 626 per soli, coro e orchestra di Mozart. A Montepulciano due concerti di musica da camera nel Salone di Palazzo Ricci con gli studenti del Conservatorio di Monaco di Baviera: ore 11 due Quintetti composti da studenti e maestri guidati rispettivamente da Hariolf Schlichtig e da Siegfried Mauser che eseguono il quintetto in mi bemolle maggiore op. 97 di Anton Dvorak e il celebre quintetto La trota Franz Schubert. Nel pomeriggio invece, alle ore 18, l’Orchestra da Camera del Conservatorio diretta da Gottfried Schneider, e con la cantante Amelie Sandmann eseguono pagine di Wolf; Puccini, Respighi e Verdi. CLASSICA 25 APRILE: Al teatro Verdi di Firenze (via Ghibellina, ore 21 ingresso ad inviti) l'Orchestra Regionale Toscana e il coro del Maggio Musicale Fiorentino insieme per il concerto del 25 aprile, Festa della Liberazione, e per le celebrazioni per l'anniversario dei 150 anni dell'Unità d'Italia. In programma  le celebri musiche che hanno contribuito all'affermazione della coscienza del popolo italiano. Soprattutto una selezione di sinfonie e cori dalle opere di Verdi, simbolo musicale del Risorgimento italiano, ed anche bellissime pagine del teatro d'opera di Puccini e Mascagni. Sul podio Riccardo Frizza. CINEMA: Al Cinema Odeon (Firenze, p. zza Strozzi) week end pasquale dedicato a Sidney Lumet, il regista, sceneggiatore, attore e produttore cinematografico statunitense scomparso lo scorso 9 aprile. Sabato 23 a partire dalle ore 16.00 proiezione di "Quel pomeriggio di un giorno da cani"; ore 18.30 "Onora il padre e la madre" ore 21.00 "Serpico". Domenica 24 ore 16.00 "Assassinio sull'Orient Express"; ore 18.30 "La parola ai giurati"; ore 21.00 "Quinto Potere"; Lunedì 25 Aprile ore 16.00 "Serpico"; ore 18.30 "Quel pomeriggio di un giorno da cani" ore 21.00 "Assassinio sull'Orient Express" (Biglietti: spettacolo singolo € 5, giornaliero € 9). LIBRI 23 APRILE: Ottanta anni di storia personale e nazionale, raccontata in modo sapiente da una delle più importanti firme del giornalismo italiano, Mario Pirani. E’ questo in sintesi “Poteva andare peggio”, il volume edito da Mondadori che viene presentato oggi a Cetona alla Sala Polivalente del Comune (ore 17.30) alla presenza oltrechè dell’autore, di Paolo Franchi e di Giorgio La Malfa. ARTE 23 APRILE: A Pietrasanta da oggi va in scena l’evento espositivo “From Russia with love”. che vede protagonisti gli artisti-star russi del momento, il collettivo AES+F e il duo Dubossarsky Vinogradov in una delle rare esposizioni italiane, dopo la partecipazione alla 53ma Biennale di Venezia, assieme ad un gruppo di giovani promesse under 40 della scena artistica sovietica. L’evento coinvolge i principali spazi espositivi: l’antico complesso di Sant’Agostino, Palazzo Panichi e la piazza del Duomo che ospitano fino al 29 maggio, pitture, sculture, filmati e fotografie, aprendo un ampio spaccato sull’espressione artistica russa contemporanea, a cura di Alessandro Romanini. Al palazzo Mediceo di Seravezza (ore 19) si inaugura con una mostra sull'eclettico artista milanese Bruno Munari il Festival Galaxia Medicea. Il Vernissage è accompagnato dalle performance del musicista romano Okapi e dell'artista versiliese Massimiliano Pelletti. Okapi, Dj eclettico collaboratore della trasmissione "Battiti di Radio Rai 3, con l'ausilio del videoartista Infidel, eseguirà in prima nazionale "Opera Riparata" - un progetto musicale ispirato all' "Opera Rotta" di Bruno Munari e Davide Mosconi. Si tratta di quaranta opere liriche famose smontate e ricomposte in altrettanti brevi remix. Contemporaneamente, gli ufo di Massimilano Pelletti con l' installazione "Disegni sospesi", si solleveranno sopra l'area del Palazzo Mediceo. Si tratta di tre grandi palloni aerostatici luminosi che come dischi volanti resteranno sospesi per tutta la durata del festival. ARTE 24 E 25 APRILE: Nei due giorni festivi il Centro per l'arte contemporanea Luigi Pecci a Prato sarà aperto nel consueto orario 10  -  19, a ingresso libero. Sarà quindi possibile vedere tutte le mostre attualmente in corso nei vari spazi del Centro,  a partire dalle sale espositive che ospitano la mostra del Premio Maretti e proseguire nella lounge con il video di Michael Fliri. Inoltre, alle 17 visita guidata gratuita alla mostra del premio Maretti . Non è necessaria la prenotazione e il punto di ritrovo è presso la biglietteria. SABATO 23, DOMENICA 24, LUNEDI 25 APRILE ALL’APERTO TRADIZIONI: A Firenze domenica mattina l’immancabile appuntamento con lo "Scoppio del Carro" una cerimonia storica che risale alla prima crociata fiorentina. Lo scoppio è preceduto da due sfilate: ore 8.45 dal Palagio di Parte Guelfa parte una rappresentanza del corteo storico. Nel frattempo il Carro del fuoco pasquale (Brindellone) si sposta dal piazzale di Porta a Prato (ore 9.00) alla piazza del Duomo, fra il Battistero e la Cattedrale. Alle 9.15 una parte dei Bandierai degli Uffizi, partirà dal Palagio di parte Guelfa per raggiungere piazza della Repubblica con l’esibizione degli sbandieratori e musici dove si riunirà al Corteo che scorta il “Carro di Fuoco”. Alle ore 11.00, viene dato fuoco alla miccia della colombina che, con un sibilio, va ad incendiare i mortaretti ed i fuochi d’artificio disposti sul Brindellone. Anche in altri comuni del territorio fiorentino è presente la tradizione dello scoppio del carro alla Rufina alle ore 24.00 del sabato santo presso Piazza Umberto I, davanti alla Chiesa di San Martino, si tiene lo Scoppio del carro. A Figline alle 10,30 si terrà la sfilata delle contrade cittadine e degli Sbandieratori dei Borghi e Sestieri Fiorentini, che in corteo attraverseranno le strade del centro storico per poi partecipare alla santa messa delle ore 11 nella Collegiata. Alle 12, infine, in piazza Marsilio Ficino ci sarà il tradizionale appuntamento con lo scoppio del carro e l'esibizione degli sbandieratori. FERRARI: Un weekend Chianti Rosso Ferrari. Le mitiche rosse arrivano nel borgo senese e sfileranno sfileranno, fra le altre, la Ferrari 550 Maranello, la 575M Maranello. Ci saranno i modelli della serie 360 Modena, anche la F1 e la 360 Spider F1, la F355 Gts e F355 Spider, le Gtb e Gts Turbo Intercooler. I bolidi si sposteranno poi a Castelnuovo Berardenga; la sera saranno di nuovo a San Gusmè. E a pasquetta, dopo un’escursione a San Galgano, le Ferrari arriveranno a Siena dove, ore 13, si posizioneranno fino alle 17, in piazza Caduti Forze dell’Ordine, Fortezza Medicea. MERCATI E FIERE: A Buonconvento per l’week end pasquale torna il tradizionale appuntamento con “Cose del Passato - Fiera Regionale Antiquaria”. Ogni giorno dalle 10 alle 20 oltre 30 espositori provenienti da ogni parte della Toscana e dal resto d’Italia proporranno lungo le vie del borgo mobili, stampe, libri e tanti altri oggetti d’antiquariato. Ad Anghiari , sabato, mostra mercato dell’artigianato della Valtiberina Toscana in serata (ore 21.30 via Mazzini) Tremendo Swing Nights ritmi caraibici con il progetto Havanafro-jazz, cinque i musicisti tra italiani e cubani, dalla forza inesauribile e dai ritmi incalzanti ed insoliti. Lunedì 25 aprile nel centro storico di Lastra a Signa (dalle 10 alle 19) “....e profumi d'Antico” con la mostra mercato “Oggetti d’uso e botteghe d’arte” , la rassegna del Fiore (via Diaz), con il secondo Concorso Lastra Città Fiorita (ore 17.30 Sala Consiglio comunale Premiazione), il Mercato enogastronomico e il motoraduno (via XXIV Maggio) e tanto altro ancora. A Montevarchi , pasquetta, con il “Mercato di Via dei Musei”. Dalle ore 9.00 alle 19.30, sarà possibile passeggiare per il centro storico curiosando tra i banchi di questa fiera antiquaria con esposizioni di antiquariato, artigianato, collezionismo, modernariato e arte del proprio ingegno provenienti da tutta la regione. Pasquetta con la “Biofioricola” a Pelago dove, dalle 9 alle 19 in via Vittorio Emanuele II e Piazza Ghiberti ci sarà la tradizionale mostra mercato di prodotti biologici, fiori, artigianato artistico, oltre a questo nel centro storico punto di degustazione di prodotti tipici delle aziende del territorio. Durante la giornata di lunedì si potrà, inoltre, visitare la mostra mercato “Pelago insieme per il volontariato”. Per tutto il giorno, dedicata ai più piccoli l’animazione di Antonio e i suoi animali, ovvero “l’Arca di Antonio”. Alle 13 alla Casa del Popolo, al Centro Pastorale G. La Pira e all’Osteria Scioa ci sarà il pranzo a base di prodotti tipici del territorio. Dalle 15,30 in Piazza Ghiberti e Piazza della Repubblica rivivranno gli antichi mestieri e Mastro Pasticcio famoso cuoco pelaghese realizzerà in diretta le sue famose rose di marzapane. Alle 17 in Piazza Ghiberti sotto le logge di Palazzo Ripi canti tradizionali toscani a cura del Coro ‘900. A Vicchio , Lunedì 25 Aprile dalle 15 alle 18, (P.za della Vittoria) “Fuori Mercato di scambio/dono/riuso” si può portare vestiti, libri, cd, film, piccoli oggetti, che siano ancora validi. Gli oggetti e i vestiti non barattati saranno sbarattati a Mani Tese. A Cetona , in piazza Garibaldi (dalle 9 alle 20) “Cetona in Fiore fiera di piante e fiori e articoli di giardinaggio. A Pasquetta a Scarperia , nella centrale via Roma e nell’adiacente Piazza dei Vicari (dalle 8.30 alle 19.30), tradizionale appuntamento con “Collezionisti in Piazza”, ricca borsa scambio di antiquariato, rigatteria, collezionismo, numismatica e filatelia dalle 8.30 alle 19.30. Sabato pomeriggio a Cecina (ore 10 Piazza Guerrazzi) “Kèramina” la mostra-mercato del ceramista con la partecipazione di oltre cinquanta ceramisti nazionali ed internazionali. Pasquesta con la Festa del Cedro e Palio delle Botti con degustazioni, giochi paesani e tombolata nella piazza del centro storico di Bibbona. Mercatino di artigianato artistico e di prodotti tipici locali, dove non potrà mancare il cedro, a cui è dedicata la manifestazione. Alle ore 21.00, la serata prosegue con il corteo in costume e con il consueto appuntamento del Palio delle Botti, la suggestiva competizione tra i rioni di Bibbona che vede i partecipanti spingere le botti su per le strette salite del paese. Pasquetta all’insegna dei profumi e sapori per riscoprire le tradizioni più antiche a Fucecchio con la Fiera del Gusto vetrina mercato della norcineria toscana. Dalle ore 9.00 si potranno degustare prodotti tipici artigianali locali negli stand che verranno allestiti in piazza Montanelli. Un interessamento particolare sarà rivolto ai norcini, non mancheranno formaggi, vini, miele produttori artigianali di panetteria e dolci. Lunedì 25 aprile al Frantoio Sanminiatese della Serra di San Miniato (Pisa) Sagra del Baccello con degustazioni di olio e altri prodotti non mancherà il mercatino dell'antiquariato accompagnato da altri piacevoli iniziative. Lunedì 25 aprile gran finale di “Chiusure in piazza” che celebra tutto il gusto, la tradizione e la cultura racchiusi nel rinomato Carciofo di Chiusure . Una pasquetta tutta da vivere immersi tra gusto e scenari incantati ed una giornata dedicata ai bambini all’insegna di caccia al tesoro per le vie del borgo (ore 10), visita alla carciofaia e laboratori per costruire giocattoli e sculture. Si celebra il carciofo anche Riotorto (parco comunale La Pinetina) con la 42° edizione de ” La Sagra del carciofo”, formaggi e vini di produzione locale, carni toscane alla griglia e naturalmente i carciofi della Val di Cornia. Lunedì 25 aprile a Loro Ciuffenna 43° edizione della Sagra della Trota per l’occasione il Calcit ha allestito con i ragazzi delle Scuole l’annuale mercatino. Sabato 23 e domenica 24 aprile a Magliano incontro fra musica e prodotti tipici con l'evento “Pasqua a Magliano”. Al Centro Enoturistico (p. zza del Popolo) degustazione di prodotti tipici ed un concerto per violino e chitarra. Dalle ore 18 alle 20 si potranno assaggiare alcune fra le eccellenze gastronomiche del territorio: il Morellino di Scansano Docg, la classica bruschetta con olio extravergine toscano, I Puntoni ed i formaggi delle colline maremmane accompagnati dalla musica del Duo di Due, duo acustico composto da Vanessa Lazzerini alla chitarra e Andrea Frosolini al violino, che eseguirà un omaggio al genio di Niccolò Paganini, per poi passare a musiche di celebri temi da film, come "Il ciclone", "La vita è bella", "Schindler's list". Per Pasquetta a Stabbia di Cerreto Guidi (piazza G. Rossa) annuale Mostra scambio di antiquariato e filatelia. SPORT: Pasquetta all’insegna dello sport a Seano (zona sportiva Bocca di Stella, Pista Rossa e la palestra Gymo’s in via Copernico) “Festa dello sport” con un ricco programma di eventi e dimostrazioni sportive. La giornata inizia alle 9 con la camminata sul Montalbano, sempre alle 9 partiranno anche i ciclisti con le mountain bike del Team Bike La Rocca lungo il solito percorso. Per tutta la giornata alla Pista Rossa l’associazione Ippica Montalgeto eseguirà prove ippiche e il battesimo del pony mentre il Gommone club l’Approdo presenterà il programma biportistico 2011. Nel pomeriggio minitorneo di calcio, danza moderna, basket, pallavolo, ginnastica yoga e partite di calcio balilla. Per tutta la giornata nella via Bocca di Stella e la piazza davanti agli impianti comunali, ci saranno poi le bancarelle e gli stand del mercato straordinario, giochi gonfiabili per bambini. Al termine della giornata buffet. ARCIERI: A Campiglia, lunedì 25 aprile, (dalle 9 Rocca di Campiglia) trofeo del Drago, torneo di arcieri individuale e a squadre con la partecipazione di gruppi provenienti da diverse città italiane. TORRI E FALCONI: I l Castello di Monteriggioni, nei giorni di Pasqua, si corona del volo dei falchi: dalle 14,30 alle 17, per l’intero wekend, si svolge lo spettacolo di falconeria “Torri e falconi” sulla prestigiosa arte della falconeria, dando dimostrazione di antiche tecniche di volo e caccia con splendidi esemplari di rapaci. Lo spettacolo dura trenta minuti e sarà allestito sul camminamento delle mura del Castello, i biglietti sono acquistabili nei giorni degli spettacoli alle biglietterie del camminamento o presso l'ufficio turistico, il costo comprende anche la visita ai due camminamenti (Intero 8 euro, ridotto 6,50 euro). PARCHI DELLA VAL DI CORNIA: IL Parco archeologico di Baratti e Populonia è aperto dalle ore 10.00 alle ore 18.30. Nel Parco archeominerario di San Silvestro i più piccoli potranno avventurarsi nel misterioso mondo sotterraneo e visitare la Rocca di San Silvestro. Il Parco, aperto nei fine settimana dalle 10 alle 18, effettua un’apertura straordinaria in occasione delle festività pasquali. Per i giorni di Pasqua e Pasquetta la chiusura è posticipata alle ore 18.30. Apertura eccezionale per la giornata di Pasquetta del Museo archeologico del territorio di Populonia , (orario fine settimana dalle 10 alle 13 e dalle 15 alle 19). NATURA: Per Pasqua e Pasquetta il Centro di Scienze Naturali di Prato , (Via di Galceti, 74), rimane aperto dalle ore 14,30 alle ore 19,30. Domenica (ore 17) Deanna Tozzi effettuerà una conversazione sul tema “dall’uovo di scricciolo all’uovo di struzzo” e davanti allo spazio che nel museo è dedicato a nidi e tane, parlerà dell’ importanza e delle metodologie di nidificazione di diverse specie di avifauna; Alle ore 18 l’estrazione abbinata al biglietto d’ingresso di un uovo di cioccolato. Per Pasquetta, (ore 179, visita guidata sul tema del Corbezzolo. Durante questa full immersion nella natura si potranno scoprire i diversi nidi degli aironi cenerini sulle piante di pino ed assistere all’andirivieni dei genitori che portano il cibo nelle bocche spalancate dei piccoli. (Ingresso al Centro € 5,00. Prenotazioni per la visite guidate al 0574/460503). Pasquetta nel Padule di Fucecchio , la Riserva Naturale de Le Morette dove per tutto il pomeriggio sarà presente all’osservatorio una Guida Ambientale Escursionistica del Centro, pronta a mostrare con il cannocchiale le varie specie di uccelli acquatici. La visita del 25 aprile è assolutamente libera, e non occorre prenotazione; per informazioni è possibile contattare il Centro R.D.P. Padule di Fucecchio (tel. e fax 0573/84540, email fucecchio@zoneumidetoscane.it ). Tante le iniziative per la tre giorni pasquale nelle Foreste casentinesi . Domenica mattina (dalle 9 alle 13, 30) è in programma la camminata "Alle pendici del Falterona”, verso il "principio del cielo", il "trono degli dei etruschi". Info e prenotazioni 0575. 559477 e 335. 7987844. Sabato, domenica e lunedi (dalle 10 alle 17) escursioni guidate in battello elettrico sulle acque di Ridracoli. prenotazioni e info 0543. 917912. Nei tre giorni continuano anche le iniziative dell'associazione "Gli amici dell'asino" di Casanova di Bibbiena. Sabato mattina "L'asino di paese", porterà a Bibbiena - in un percorso evocativo rivolto anche alle famiglie - con gli asinelli. Domenica mattina "A ritmo d'asino" è una breve e facile passeggiata nella campagna casentinese. "Ciao Orecchielunghe!" e "Merendasino", lunedi dalle 10 alle 17, sono iniziative dedicate alla conoscenza dei cibi tipici del Casentino, dell'asino e del suo mondo. Giochi, attività pratiche, e osservazioni dal vivo aiuteranno a scoprire ed imparare ad amare un animale spesso poco conosciuto. L'asineria è presso l' Azienda agricola casentinese (loc. Casanova 63, Bibbiena; e-mail: amici.asino@alice.it; tel. 320. 0676766). Il giorno di Pasquetta "Passeggiata a cavallo", dalle 10 alle 12, è un escursione "in groppa" aperta a tutti su un percorso panoramico info 340. 5252454 e 328. 3094444. E-mail: info@equinatura.it . Sempre lunedì è in programma l'escursione "Acquacheta nel suo splendore primaverile", il ritrovo è alle 9 al centro visita del Parco di Castagno d’Andrea (San Godenzo, Firenze, tel. 348. 7375663). Il pomeriggio di Pasquetta - dalle 14, 30 alle 18 - l'associazione "Esploramontagne" offre il programma di osservazione naturalistica "Il Parco delle orchidee". L'itinerario prende le mosse dal centro visita del Parco di Bagno di Romagna (tel. 0543. 911304 e 339. 7794029) e tocca, prima di tornare al punto di partenza, Parco del Palagio e Falcone. SINAGOGHE: Domenica 24 aprile sono aperte al pubblico la Sinagoga e Museo Ebraico di Firenze (Via Farini 6, dalle 10.00 alle 18.00, l’offerta per il mantenimento e la cura della Sinagoga è di € 5,00 adulti, € 3,00 studenti e € 4,00 gruppi) e la Sinagoga di Siena (vicolo delle Scotte 14 dalle 10.00 alle 17.00. L’offerta per il mantenimento e la cura della Sinagoga è di € 3 adulti, € 2,50 studenti). 
ROMA - "Siamo liberi". L'attesa conferma arriva dalla voce dei marinai a bordo del rimorchiatore italiano "Asso 22", da più di un mese sotto sequestro di fatto nel porto di Tripoli. Il comandante ha avuto un primo contatto radio con una nave militare italiana, alla quale avrebbe detto, secondo quanto si è appreso, che il rimorchiatore è stato liberato e che sta ora dirigendo verso acque internazionali. La nave militare - il pattugliatore "Bettica", che fa parte del dispositivo Nato che incrocia al largo della Libia - dovrebbe ricongiungersi con l'Asso 22 nelle prossime ore. L'odissea dell'Asso 22 è iniziata il 17 marzo : la nave, con undici marinai a bordo tra i quali otto italiani, è impegnata in operazioni di rimorchio e movimentazioni in mare aperto delle ancore delle piattaforme petrolifere. In serata viene chiesto il trasporto a Tripoli di alcune persone, una di loro è armata. La mattina dopo la nave arriva a Tripoli. Durante la notte alcune persone salgono a bordo, si dichiarano appartenenti all'Autorità portuale libica e chiedono una serie di dati tecnici sulla nave e sul funzionamento di apparati e strumentazioni di bordo. È domenica alle 6,30 che accade il colpo di mano. Il comandante dell'Asso 22 avvisa la compagnia che a bordo si sono presentati anche militari libici armati e che gli è stato intimato di sospendere tutte le comunicazioni. Da allora sono state attivate tutte le attività di controllo  e coordinamento. La nave, attraccata al porto di Tripoli, si è mossa per brevi traversate. Nessuna notizia è arrivata sugli spostamenti compiuti dall'equipaggio, non sono chiare le motivazioni, anche se potrebbe trattarsi di un monitoraggio delle coste libiche. In queste settimane, l'equipaggio ha comunque potuto telefonare a casa riferendo di essere in buone condizioni. Una situazione che ha indotto il ministro della Difesa La Russa, ancora due giorni fa, a escludere una prova di forza per ottenere la liberazione del rimorchiatore. 
ROMA - Trasformare una vacanza in un'esperienza di vita, aiutando i volontari di Wanging'ombe . E' la proposta di Comunità solidali nel mondo Onlus e dell' Associazione di volontariato Gondwana , che hanno  creato una prima rete di assistenza per i bambini disabili e le loro famiglie e si preparano ad allargare l'esperienza ai villaggi circostanti. Meta di queste originali e sicuramente indimenticabili vacanze è Wanging'ombe, in Tanzania, a 700 chilometri dal più vicino aeroporto. Si tratta di due proposte per un'estate solidale e non convenzionale. LA PRIMA PROPOSTA . E' meno impegnativa e prevede un viaggio attraverso alcuni degli scenari naturali più belli della Tanzania e un soggiorno partecipe della vita del villaggio. L'esperienza in Tanzania. Il villaggio-fulcro di questa esperienza è Wanging'ombe nella regione di Iringa, distretto rurale di Njombe. Si tratta di un centro abitato di 1.600 abitanti, che sorge su un ampio altopiano fertile a 1.600 metri di quota, ricco di risorse naturali e dotato di un clima estivo piuttosto gradevole. L'altitudine tempera il clima tropicale con piacevoli escursioni termiche notturne. Cosa succede. Comunità solidali nel mondo Onlus ed il gruppo Gondwana si dedicano al problema dei bambini disabili. In Tanzania, fino al loro intervento, molti bambini non potevano accedere alla scuola e alla vita sociale del villaggio, ma erano costretti ad una vita precaria, vittime dell'incuria e dell'abbandono, ultimi  tra gli ultimi. Una condizione peggiorata ulteriormente dall'assenza di ogni struttura sanitaria, dall'alimentazione insufficiente, dalle abitazioni malsane. L'obiettivo dell'intervento è di rompere l'isolamento in cui i bambini disabili e le loro famiglie vivono. La vacanza solidale sarà nel villaggio di Wanging'ombe in cui si conoscerà Inuka, il progetto che sostiene i bambini disabili nei villaggi della regione di Njombe. LA SECONDA PROPOSTA . E' quella di un vero e proprio campo di lavoro incentrato su un compito primario: estrarre l'argilla e costruire i mattoni necessari alla costruzione di un edificio destinato ad ospitare un centro di rieducazione. Il campo di lavoro. Che ha un compito elementare: costruire i mattoni di argilla che saranno utilizzati per la costruzione degli edifici del Centro di riabilitazione per disabili di Wanging'ombe. Il tempo dedicato al lavoro è di 6 ore al giorno per 5 giorni a settimana. Concluso il lavoro si partecipa alla vita quotidiana del villaggio. Ogni fine settimana è dedicato alla visita dei villaggi intorno a Wanging'ombe e alla scoperta di altre piccole realtà tanzaniane della regione di Iringa. Sono in programma, infine, incontri con personalità e autorità locali per avere una conoscenza diretta della cultura tanzaniana. Cosa succede. Si inizia dalla ricerca della materia prima, recandosi in un punto dove dalla vegetazione si evince la presenza dell'argilla; si procede effettuando uno scavo di 20-40 centimetri per raggiungere lo strato argilloso. Fatto ciò, gli operai in compagnia dei volontari la sera prima della cottura impastano la creta sminuzzata con l'acqua: il materiale risultante è pestato con i piedi e con la zappa. Il giorno successivo con una pala si riversa l'impasto all'interno di casseforme di legno, dalle quali si ottengono tre mattoni. Poi sono rivoltati e messi su una piattaforma ad asciugare per dieci giorni. Una volta asciutti, i mattoni sono cotti all'interno di forni all'aperto per 24-36 ore continuative. Requisiti richiesti. Sarà chiesto di partecipare ad un incontro di orientamento e selezione a Roma sabato 7 maggio 2011. Successivamente, da partecipante al campo (il gruppo sarà composto da 14 persone e un accompagnatore) si riceverà una formazione specifica. Il corso di formazione consisterà in: elementi di comunicazione, relazioni di gruppo, descrizione del contesto tanzaniano, accenni di storia della Tanzania e dell'Africa, dinamiche di gruppo. Il costo del campo di lavoro è di 1500 euro (salvo verifiche sulla base delle quotazioni delle compagnie aeree) e comprende: il volo aereo Roma - Dar Es Salaam-Roma, il costo del visto di ingresso nel Paese, gli spostamenti interni alla Tanzania con  mezzi locali, spese di vitto e  alloggio, l'assicurazione contro gli infortuni. A carico dei partecipanti eventuali gite o escursioni non comprese nel programma. La sistemazione. I partecipanti saranno ospitati nei locali messi a disposizione dalla parrocchia di Wanging'ombe. Per le vaccinazioni, rivolgersi alle proprie strutture sanitarie di riferimento. Per ulteriori informazioni : Telefono: 06.712.89.606; info@solidalinelmondo.org ; campotanzania@gmail.com E' possibile iscriversi fino al 10 maggio prossimo. 
Il Circolo Vela Gargnano ha salutato l'arrivo di "Stravaganza", open dell'armatore Domenico Bruzzi, che si candida ad essere protagonista delle classiche "long distance": il trofeo Gorla-50 Miglia del 4 settembre e la 61° Centomiglia a tutto lago dell'11 e 12 sempre del prossimo settembre,  quasi certamente anche della Barcolana nel golfo di Trieste. L'imbarcazione firmata dall'olimpionico inglese Jo Richards, progettista dell'ultima serie degli scafi della flotta Laser (Bahia, Bug,  etc), vincitore assoluto alla Centomiglia  del 2009, presenta una serie infinita di novità, prime tra tutte la "Flying Keel", la chiglia "volante" che grazie ad un'interessante ruota, piazzata sul profilo dello scafo, permette al bulbo di uscire dall'acqua. E' la prima barca del genere in Europa. Le rive del più grande lago italiano si confermano quindi laboratorio per la progettazione di nuove imbarcazioni da regata. In verità la Centomiglia è un semplice giro del lago dove, per vincere, devi però navigare sempre alla massima velocità. Superare le raffiche e le onde del Pelèr mattutino, volare nelle brezze pomeridiane, saltare le bonacce della parte bassa, dove il lago assomiglia più ad un mare. Questa è la filosofia della gara, una prova d'altura che si deve correre come un "bastone olimpico", dove per arrivare primi si sono costruite barche solo per questo traguardo. E così l'evoluzione della Centomiglia ha, prima portato, sul Benaco le carene più veloci che stavano nei vari porti del mondo: le gloriose categorie olimpiche di 6 e 5.5 metri, i 30 ed i 40 metri quadri svedesi, le Rennjollen dei laghi bavaresi, le piccole Star, magari dotate di spinnaker come quella che vinse nel 1961 con Giorgio Falck, i multiscafi che già vincevano nel 1965 con i fratelli francesi Bex, il Tornado olimpico dell'olimpionico Fabio Albarelli nel 1969, l'Ander del sebino Daniele Buizza che con Luciano Lievi era davanti a tutti nel 1970. I Toucan svizzeri, i Quartas germanici, il Falcone, "Cassiopea", prima degli anni '80, quando approdarono i maxilibera, le macchine volanti, come le definì un giornalista statunitense. Bruce Farr, Doug Peterson, i fratelli Sciomachen, Judel e Vrolik, Paolo Cori, Gio Ceccarelli, Umberto Felci, Ettore Santarelli, e tante altre grandi firme della progettazione nazionale ed internazionale, molti in Coppa America, si sono cimentati sul tema fino al "Full Pelt" del 2009 e la "Canting Keel" dei tedeschi di "Wild lady" dell'anno passato. Ora tocca al nuovo progetto di Jo Richards  che  "raddoppia" la nuova rivoluzionaria carena "Open" per l'armatore di Gargnano, Domenico Bruzzi. L'equipaggio senza trapezi è di sole 8 persone e per la sua costruzione c'è stato il coinvolgimento di tutta la tecnologia del "made in Garda" con i suoi artigiani che vanno dai Galetti a Mondini e Lievi. "Stravaganza" sfiderà tutti per il traguardo dedicato al Conte Alessandro Bettoni del prossimo mese di settembre. Lo scafo è lungo 12 metri e 70 centimetri, e sfodera un albero-monstre alto 22 metri, un paio di metri in più rispetto a quelli attualmente in circolazione. Leggi i commenti I commenti dei lettori 

La "legge delle ferie" colpisce ancora. Quando si scende in campo nell'imminenza della partenza per le vacanze molto spesso si gioca male, si rende poco, e la testa è già in viaggio per altri lidi. Lo dice la statistica, lo dicono spesso gli occhi svagati dei giocatori, svagati e poco concentrati. Ecco, potrebbe essere questa una delle interpretazioni dell'inspiegabile partita di ieri sera del Torino che adesso si godrà due giorni di mini-vacanza: perché il match di Modena regala ai granata un punticino che fa (poca) classifica ma, soprattutto, fa registrare un significativo passo indietro di una squadra che frena in campo e in graduatoria. La beffa, a ben vedere, arriva da lontano, dal Granillo di Reggio Calabria, a tre minuti e mezzo dalla fine: la Reggina mette la freccia, sfrutta il gol di Viola, batte il Novara e supera in classifica il Toro. I granata adesso sono sesti, un punto dietro ai calabresi, ma con tre punti di margine sulla pattuglia delle settime composta da Empoli, Padova, Pescara e Vicenza. Al Braglia, invece, la squadra di Lerda ha deluso parecchio e, in quattro giorni, il Torino ha dilapidato parte del tesoretto che aveva messo da parte nelle prime tre settimane del Lerda-bis. Dopo la Reggina, stavolta è stato il Modena a mettere a nudo le carenze soprattutto mentali del Toro che si risveglia immaturo e che spreca le occasioni migliori. Lo dicono, anzitutto, gli occhi del diesse Gianluca Petrachi che - potere della moneta - ha momentaneamente rotto il silenzio stampa per parlare con Sky: "La squadra non è completamente guarita: lo sarà solo quando avremo raggiunto il nostro obiettivo, ma non chiedetemi quale sia - ha detto il diesse scuro in volto -. Quindi bisogna andare avanti con i piedi ben piantati a terra, con umiltà, ma anche con la consapevolezza della propria forza: altrimenti vieni fregato anche da una squadra nettamente più debole". L'ammonimento del direttore, in chiave playoff, è palese: "Dire che siamo i favoriti in vista dei playoff non sarebbe corretto: anzitutto dobbiamo ancora conquistarli, visto che le insidie sono sempre dietro l'angolo. E poi, anche se ci arriviamo, con ogni probabilità non ci arriveremo da terzi. E se il Novara e il Varese chiuderanno alla grande come hanno fatto nell'andata, saranno loro i veri favoriti per la promozione". La cronaca. Lerda "inventa" Ogbonna terzino destro ("duttile e straordinario" lo etichetta Petrachi), e il Toro parte bene, mette sotto il Modena, ma al primo brivido viene perforato: è il 13' Gozzi dalla destra mette in mezzo un bel cross teso per Stanco che di testa anticipa Zavagno e fa 1-0. La reazione del Toro parte un minuto dopo da un tiro telefonato dal limite di De Feudis, poi al 17' Pagano di testa sfiora il palo. Il gol è nell'aria e arriva al 20': Ogbonna lancia lungo per Bianchi che approfitta del "buco" di Diagouraga e fa secco Alfonso. E' il Toro a far la partita: i granata hanno la partita in pugno ma cincischiano e non mordono, con Pagano che spara alto un bell'assist dalla sinistra di Sgrigna. Da quel momento il Toro rifiata, arretra il baricentro e permette al Modena di rimettere la testa avanti: i canarini vengon fuori nell'ultimo quarto d'ora del primo tempo, con il destro di Pasquato da fuori che non scorre lontano dal palo. Il primo tempo non è stato bello, d'accordo, ma la ripresa sarà ancor peggio: gli errori fioccano da una parte e dall'altra, e di gioco non se ne vede proprio. E quando il Toro ha le occasioni per chiudere la partita le fallisce in maniera imbarazzante: è il caso di Antenucci, che divora due palloni buoni in un minuto, tanto da far perdere la pazienza anche a Lerda che lo sostituisce per mettere Iunco. Finisce 1-1, un risultato che non serve a nessuno; e sabato prossimo all'Olimpico arriva il Piacenza che ha pareggiato una volta sola nelle ultime sei uscite, tanto che la classifica vede i biancorossi a quota 42 punti, piena bagarre retrocessione. Vincere, per il Toro sarà difficile quanto fondamentale. 
ROMA - Il gup di Roma Zaira Secchi non ha accolto la richiesta di patteggiamento ad una pena di cinque anni di reclusione, concordata tra accusa e difesa, per l'ex senatore Nicola Di Girolamo nell'ambito del processo per il presunto maxiriciclaggio di due miliardi di euro, che coinvolge anche ex manager delle società telefoniche Fastweb e Telecom Italia Sparkle. Il giudice ha ritenuto la pena non congrua per i reati commessi. Il gup ha fissato per il 23 maggio l'udienza, che sarà tenuta da un altro giudice, nel corso della quale la posizione dell'ex senatore sarà definita con rito abbreviato. "Attendiamo serenamente il giudizio, andremo davanti al gup Battistini e si chiarirà il tutto", l'avvocato Pierpaolo Dell'Anno, difensore dell'ex senatore del Pdl. "Oggi, di fatto, non è successo nulla". Dopo una camera di consiglio di oltre 10 ore, il gup ha accolto le proposte di patteggiamento avanzate da tutti gli altri imputati, e ha condannato altre 6 persone che avevano chiesto di essere giudicate con il rito abbreviato e, infine, ha fatto cadere le accuse nei confronti di altri due. Per l'ex dipendente della Divisione Wholesale e poi della Divisione Marketing di Fastweb Giuseppe Crudele e il broker Marco Toseroni il giudice ha emesso una pena a 5 anni di reclusione. Hanno patteggiato la pena l'ex amministratore della 'Planetarium Srl'dario Panozzo (per aver emesso fatture nei confronti di Fastweb e Tis per operazioni inesistenti). Per lui la condanna è a 4 anni e 4 mesi di reclusione. Poi ci sono i 4 anni, per impiego di denaro di provenienza illecita, attribuiti al gemmologo Massimo Massoli. Tra le sentenze emesse in abbreviato si segnala quella di Marco Iannilli (ad 1 anno e 6 mesi). Secondo l'iniziale capo di imputazione il manager assieme a Roberto Macori (che ha preso 6 anni) e all'imprenditore napoletano Gennaro Mokbel (attualmente sotto processo davanti al tribunale con altre 25 persone tra cui il fondatore di Fastweb, Silvio Scaglia), avrebbe favorito l'associazione mafiosa legata alla cosca degli Arena di Isola Capo Rizzuto, organizzazione che avrebbe avuto un ruolo deciso nella elezione di Di Girolamo a parlamentare con i voti degli immigrati calabresi residenti nel distretto di Stoccarda e Francoforte. Per Antonio Ferreri, anche lui amministratore di due società che secondo l'accusa emettevano fatture per operazioni inesistenti legate alla commercializzazione di schede prepagate denominate 'Phuncards', il gup ha emesso una condanna a 4 anni e 8 mesi. Per Augusto Murri, la pena è stata a cinque anni. Leggi i commenti I commenti dei lettori 
Musica UBIK Dalle 18 nella libreria Ubik, via Benedetto Croce 28, Ettore Vivo, in arte "U_Led" presenta il suo secondo lavoro discografico "Non Sparate sul Dubmaster" in uno showcase semiacustico accompagnato da Francesco Franzese (cajon) , Marco Perrone (chitarra acustica), Giuseppe Porciello (basso acustico), Fabrizio Potenzano (tastierine giocattolo). "U_Led" è stato ospite di Caparezza nel singolo "Non comprare i libri all'autogrill". Info 081 420 3308. BACOLI Dalle 21.30 al Cycas Caffè di Bacoli, via Miliscola 13, live music con Francesco Capiglione, vocalist stabiese con esperienze anche in ambito jazz. A coronare il suo successo è stato l'incontro con Patti Labelle, indiscussa regina della black music, con cui Capiglione si è esibito a Broadway. Ingresso libero. Info 081 523 1660. AROUND MIDNIGHT Dalle 22 all'Around Midnight del Vomero, via Bonito 32/a, live jazz con il gruppo formato da Nando Trapani al sax, Sacha Ricci al piano, Daniele Brenca al basso e Paolo Forlini alla batteria. Info 333 700 5230. CASERTA Dalle 21 del 27 aprile l'Oddly Shed di Caserta (uscita autostradale Caserta Nord), il Centro Chitarre di Cristiano Ceruti, propone una clinic del chitarrista statunitense Scott Henderson. Sono aperte le iscrizioni. Info 081 446 705. ARENILE RELOAD Domani 24 aprile dalle 18 Pasqua all'Arenile Reload, via Coroglio 14/b, con Aperitivo Lovely, dj set di Lerio Corrado ed Enzo Capocelli. Info 081 019 9156. MAGGIO DEI MONUMENTI Domani 24 aprile nella Chiesa dell'Incoronata: alle 12 concerto di musica popolare e jazz con Marco Zurzolo nel progetto "Ex voto"; alle 18 canzoni classiche con Ciro Capano. Domani al Maschio Angioino: alle 19 musica napoletana con il Quintetto dell'Accademia Musicale di Capodimonte Pietro Quirino e Quartetto Calace. Alle 21 La Bazzarra in "I colori del folk". Info 081 795 6162. Classica ISCHIA Dalle 17 ai Giardini La Mortella di Forio d'Ischia, di scena la giovane pianista Ilaria Loatelli che, nell'ambito della stagione di musica da camera, interpreterà musiche di Beethoven, Mendelssohn, Brahms. CASAGIOVE Dalle 19.30, nella chiesa della Santissima Annunziata di Casagiove, concerto degli allievi senior nell'ambito del "Suzuki Chitarra Meeting". Domani dalle 11 gran finale con un'orchestra composta da oltre cento allievi. Info www. suzukicasagiove. it. Danza ARZANO Lunedì 25 aprile dalle 20.45, al teatro Le Maschere di Arzano, "George Gershwin, diari di viaggio di un americano a Parigi". Con Raffaele Paganini. La coreografia Luigi Martelletta prende spunto da "Un americano a Parigi" di Gershwin (1928) e dalla versione cinematografica curata da Vincente Minnelli nel 1951. Info 081 573 4737. Teatro CABARET PORT'ALBA Dalle 22 al Cabaret Port'Alba, civico 30, di scena Marco Cristi, che ama definirsi anche  "lo scugnizzo del cabaret napoletano". Info 081 549 9953. TORRE ANNUNZIATA Dalle 21(ingresso gratuito) per la rassegna "Sprißen" (germi teatrali), nella palestra "diffusioneteatro" di Torre Annunziata, via Carminiello 5, in scena "Campo Mentale", un progetto di Studioteatro con Davide Chimenti, Gianluca d'Agostino, Danila Sanniola. POSILLIPO Dalle 21.30 al teatro Posillipo, via Posillipo 66, Pasqua tanguera con il cantante chitarrista argentino Diego Moreno che presenta lo spettacolo "Asì es el tango!", dove le note di "Caminito" si confonderanno con quelle di "Munasterio 'e Santa Chiara" e dove Gardel incontrerà Bovio per dare vita a un "tango scugnizzo". Info 081 195 443 44. ELICANTROPO Dalle 21 al teatro Elicantropo, vico Gerolomini 3, "Studio perimetrale intorno all'incertezza" di Massimo Maraviglia. Info 081 296 640. Agenda CASTEL SANT'ELMO A Castel Sant'Elmo si festeggia la "Giornata Mondiale del Libro e del Diritto d'autore" proclamata dall'Unesco. Proprio il 23 aprile di 395 anni fa si spegnevano nello stesso giorno Miguel de Cervantes (1547-1616), William Shakespeare e lo scrittore inca Garcilaso de la Vega (1539-1616). Per l'occasione torna il bookcrossing all'aria aperta promosso da Fnac. I lettori sono invitati a portare con sé libri che hanno amato (massimo cinque) per rimetterli in circolazione e offrirli alla curiosità di altri lettori. In cambio potranno prendere nuovi libri. Dalle 17 sarà ospite Rob Reger, il creatore di "Emily the Strange". Dalle 11.30 alle 13 animazioni di libri per bambini. Sito www. fnac. it. MASCHIO ANGIOINO Fino al 29 aprile, nella Sala della Loggia del Maschio Angioino, la mostra dell'artista Alfredo Bovio Di Giovanni (1907-1995), napoletano di adozione, tra le più interessanti figure del Novecento. Dalle 9 alle 19, domani e lunedì dalle 9 alle 14. 
Scattano le semifinali e scendono in campo le big Trento e Cuneo, le prime due della classe. Le super favorite affrontano Casa Modena e Lube Macerata. Sarà una domenica di Pasqua particolare per i tifosi di volley impegnati a seguire la prima sfida tra Cuneo e Macerata. Una partita che, dopo le tre già giocate (due vinte dai campioni d'Italia e una dai marchigiani) tra campionato e coppa Italia promette scintille. Intanto le scintille sono già scoppiate tra la Lega e la società della Lube. Il contenzioso riguarda le partite in casa: Macerata vuole restare al PalaFontescodella e minaccia il ritiro dalla competizione, l'organo con sede a Bologna nega il permesso perché l'impianto sarebbe inadeguato a una semifinale. Per risolvere l'enigma c'è tempo fino a mercoledì, giorno di gara due. Schermaglie solo di carattere sportivo e tecnico, invece, in attesa della sfida del lunedì di pasquetta tra l'Itas Diatec Trentino e la rinata Modena. Una rinascita firmata Bruno, il palleggiatore brasiliano arrivato al posto dell'infortunato Esko, che ha stravolto il gioco degli emiliani puntando molto sui centrali. E da Trento il centrale Emanuele Birarelli promette attenzioni particolari per fermare gli avversari di reparto. Chiusa la lunga pausa si torna in campo, l'avversario delle semifinali è Modena. "Non sarà facile, anche se in campionato abbiamo sempre vinto. Dopo una stagione altalenante, nei playoff hanno ritrovato grande euforia". Vi preoccupa questo nuovo assetto tattico degli emiliani? "Modena ha cambiato spesso volto. Prima con Prandi, poi con Bagnoli e adesso con l'arrivo del brasiliano Bruno". In effetti in poco tempo il campione brasiliano è già diventato un trascinatore... "Un giocatore forte con caratteristiche diverse da Esko e con grande carica agonistica. Ad ogni punto realizzato incita i compagni". Complimenti a parte, Trento rimane la favorita. "Sicuramente siamo più freschi e riposati. Anche se questo vuol dire poco". Non solo più freschi, siete i più forti. "Dipende molto da chi prende il pallino del gioco in mano. Serve un giusto approccio alla gara". Dal punto di vista tecnico siete due squadre che battete forte. "Noi abbiamo fatto del servizio una delle nostre armi migliori. E negli ultimi match Modena rischia molto di più su questo fondamentale". Nel gioco dei gialloblù spicca il coinvolgimento dei centrali. "Giocano tanti palloni rispetto a prima e risparmiano i giocatori sulle bande. Hanno trovato più equilibrio". Trento, invece, preferisce come prima scelta le bande. "Noi centrali attacchiamo meno, ma fa parte del nostro assetto tattico. Quello che conta è portare a casa i risultati". Avete studiato bene i prossimi avversari? "L'allenatore ci ha dato qualche consiglio su come limitarli. Però preferiamo guardare nella nostra metà campo". Pensate di più alla vostra partita. "Sicuramente ci interessa imporre gioco a cominciare da battuta e attacco. Eppoi con il muro possiamo dare fastidio a Modena". Dopo la finale di metà maggio, comincia la lunga estate della nazionale. "In maglia azzurra con l'arrivo del nuovo allenatore aumentano gli stimoli e nessuno ha il posto garantito". Gli impegni sono tanti. "Nella World League ci sarà spazio per chi ha giocato meno, poi ci sono gli europei importanti in chiave Olimpiadi. Adesso penso solo allo scudetto, ci tengo molto". PROGRAMMMA SEMIFINALI GARA-1 Domenica ore 18 Bre Banca Cuneo-Lube Macerata (diretta RaiSport 1). Lunedì ore 18 Itas Diatec Trentino-Casa Modena (diretta RaiSport 1). Leggi i commenti I commenti dei lettori 
